<?xml version="1.0" encoding="utf-8"?><feed xmlns="http://www.w3.org/2005/Atom" ><generator uri="https://jekyllrb.com/" version="4.2.1">Jekyll</generator><link href="https://www.liaburguet.com/feed.xml" rel="self" type="application/atom+xml" /><link href="https://www.liaburguet.com/" rel="alternate" type="text/html" /><updated>2021-12-17T10:44:43+00:00</updated><id>https://www.liaburguet.com/feed.xml</id><title type="html">Lía Burguet</title><subtitle></subtitle><author><name>Lia Burguet</name></author><entry><title type="html">Cartografía corporal</title><link href="https://www.liaburguet.com/cartografia-corporal/" rel="alternate" type="text/html" title="Cartografía corporal" /><published>2021-12-17T00:00:00+00:00</published><updated>2021-12-17T00:00:00+00:00</updated><id>https://www.liaburguet.com/cartografia-corporal</id><content type="html" xml:base="https://www.liaburguet.com/cartografia-corporal/">&lt;p&gt;Mira bien enantes de dir per estes agües, 
hai daqué que tienes d’entender. 
Equí nun hai calma,
solo una d’eses persones encegolaes cola mar
que vive despeñada y 
que fai tratos col diañu.
Carne y sangre 
so la bendición 
de la torbonada y la rabia.
¿Nun lo ves?
Podríamos ser poesía,
—porque tu dixístime una vegada—
que poesía ye 
tolo que tenga la intención
de 
ser
poesía.&lt;/p&gt;

&lt;p&gt;Podríamos percorrer les nueses llínees d’espresión,
podríamos abriganos colos deos,
podríamos vistinos con un traxe
de silenciu y sudu, 
pero solo si quiesme hasta dexame ensin aire.&lt;/p&gt;

&lt;p&gt;Nun t’esforcies en buscar corazón
onde poner la to mano,
equí los llatíos nacen nos dientes
y como surden, 
esmorecen.
¿Nun lo ves?
Podríamos facer l’amor en catorce sílabes,
podríamos tarrecer tantu hasta escaecer el mesmu mieu,
zarranos na cárcel del aliendu y tragar la llave.
Podríamos metenos tou
cuanto atopemos nesta cartografía,
a ver si xúbenos
esa paz
que besa la fiebre.
Podríamos escosar los sentíos. 
Podríamos cayer na tinta 
y espertanos en versu.
Podríamos xugar a aldovinar
lo que tamos pensando
pero,
ensin dinos
a 
  lo 
    fácil.&lt;/p&gt;

&lt;p&gt;Mira bien los mios güeyos abiertos,
que nun quiero perdeme
un solu segundu.
Equí les lluces 
yá les pongo yo.
Podríamos prender la música
si te ayuda a relaxate,
y facer de l’ansiedá 
una caparina qu’esnala 
si lloramos mentanto.
Podríamos tarrecelo ensin mieu
hasta que nos guste
—porque tu dixístime una vegada—
que dacuando la suerte vien
al nun saber qué tas faciendo.
Podríamos arrincar les páxines convencionales
pa escribir
—cualesquier otra cosa,
cualesquier otra cosa—
con sangre d’esti bañu del
que vamos salir llimpios.&lt;/p&gt;

&lt;p&gt;Porque tu, amor mio, 
quies ser
sol de les mios nueches de seronda.
Quies faer llarga la batalla,
col corazón na ensin razón,
nin amor o dolor 
que nos detengan.&lt;/p&gt;

&lt;p&gt;Pero nun puedo
si nun me dexes 
ensin vista.
Nun puedo
si nun me dexes
ensin oyíu.
Nun puedo 
—non,
nun
puedo—, 
si 
nun
me
dexes 
ensin
aire.&lt;/p&gt;

&lt;p&gt;Mírame bien,
amor mio. 
Hai daqué que tienes d’entender.
Escaezme a mi 
antes d’escaecer esto.
Nun me quieras
si nun ye pa dexame 
ensin aire.&lt;/p&gt;</content><author><name>Lia Burguet</name></author><summary type="html">Mira bien enantes de dir per estes agües, hai daqué que tienes d’entender. Equí nun hai calma, solo una d’eses persones encegolaes cola mar que vive despeñada y que fai tratos col diañu. Carne y sangre so la bendición de la torbonada y la rabia. ¿Nun lo ves? Podríamos ser poesía, —porque tu dixístime una vegada— que poesía ye tolo que tenga la intención de ser poesía.</summary></entry><entry><title type="html">Non cuntable</title><link href="https://www.liaburguet.com/non-cuntable/" rel="alternate" type="text/html" title="Non cuntable" /><published>2021-12-17T00:00:00+00:00</published><updated>2021-12-17T00:00:00+00:00</updated><id>https://www.liaburguet.com/non-cuntable</id><content type="html" xml:base="https://www.liaburguet.com/non-cuntable/">&lt;p&gt;Diba tantu tiempu que nun m’unviabes un cantar
que cada nota fízolo colos mios oyíos.
Diba tantu tiempu que nun sentía la to voz,
qu’al vierte nun sé qué voi faer.
Morreme.
Morreme.
Morreme d’amor. 
Porque lo único que tengo 
ye esti amor pol amor.&lt;/p&gt;

&lt;p&gt;—Y nun tienes nin idea de cuánto lluevi, 
cuando apaeces
colos tos cantares,
y tráesme l’amor pol amor—.&lt;/p&gt;

&lt;p&gt;Xuraría que nunca tuvimos tan lloñe 
hasta que pidisti perdón por nun tar.
Vuelves idénticu a otres vegaes 
pero con distintos matices,
como un versu llibre
abasnando cadenes de lletres
que siempres vuelven faeme cayer.
Y t’empeñes en traer de vuelta
los díes en que yéramos poema,
les lluces de les discoteques,
que nunca s’apaguen si tas tu;
les lluces de les discoteques,
que solo apáguense cuando tu te vas.
Y cuando nesa nueche de trés soles
sienta’l mieu
a dexar de baillar, 
—polo que pueda pasar—,
sé que vas tar ende, 
mirándome ente les solombres de la xente, 
buscando otru cantar 
pa poder averate a mi.&lt;/p&gt;

&lt;p&gt;Y cuando lleguen eses hores azules
que mienten
y caya al suelu nun descuidu, 
pol enriedu de los mios tacones de gordones,
cuando ruempan
les botelles
y ruémpanse los fechos, 
cuando naide tea mirando 
y traigas les tos buelgues, 
cuando suene &lt;em&gt;creep&lt;/em&gt;
y españen los focos, 
y tu cayas conmigo
—porque tiraríes 
pal suelu pa tar ellí,
conmigo—,
entós qué voi poder faer.&lt;/p&gt;

&lt;p&gt;Morreme, 
contigo nel suelu,
ente cristal y roses,
solo voi poder morreme,
morreme de dolor,
porque lo único que soi
ye esta vida enllena de música
que 
suena
lloñe,
que 
nun 
puedo 
tocar.&lt;/p&gt;

&lt;p&gt;—Y nun tienes nin idea de cuánto lluevi 
cuando nos baxen el telón.
Cuando escribo sobro la cera
que nun tas,
y quedo llabrando ermos de vacíu
con rastriellu 
y llárimes
de fierro,
sol eternu cielu de setiembre, 
mientres piensu nesi amor non cuntable, 
tan indefensu a l’alcordanza,
que ye muncho más qu’eso—.&lt;/p&gt;</content><author><name>Lia Burguet</name></author><summary type="html">Diba tantu tiempu que nun m’unviabes un cantar que cada nota fízolo colos mios oyíos. Diba tantu tiempu que nun sentía la to voz, qu’al vierte nun sé qué voi faer. Morreme. Morreme. Morreme d’amor. Porque lo único que tengo ye esti amor pol amor.</summary></entry><entry><title type="html">Como los erizos</title><link href="https://www.liaburguet.com/Como-los-erizos/" rel="alternate" type="text/html" title="Como los erizos" /><published>2021-11-08T00:00:00+00:00</published><updated>2021-11-08T00:00:00+00:00</updated><id>https://www.liaburguet.com/Como-los-erizos</id><content type="html" xml:base="https://www.liaburguet.com/Como-los-erizos/">&lt;p&gt;Al igual que su madre solía llamar a Granada la ciudad blanca, por la nieve que hasta ella derramaba la sierra y lo mucho que ambas gustaban de pasear cada recodo de esos senderos, ebrios de palidez, cada vez que llegaba la invernada. Ahora solo podía hacerlo sola, o quizás era lo único que le merecía ya la pena. Las garras de ese invierno tan oscuro se llevaron a su madre lejos, dejando tan solo el frío, y consideraba terriblemente ingrato compartir aquello con nadie más.&lt;/p&gt;

&lt;p&gt;El vínculo que tenían, era, bueno… como los erizos. Desde que comenzó la carrera se dedicaba a relacionar todo cuanto estaba a su alcance con el famoso dilema de Arthur Schopenhauer. También definió así la relación con su madre. Ambas sabían perfectamente cuándo era el tiempo de ser el erizo que elegía morir de frío, enarbolar la bandera del orgullo sin compartir café, palabra o porqué; y cuándo era el tiempo de disfrazarse del erizo que necesitaba el calor y elegía morir de dolor. Entonces, cercanas en demasía, despiertas y desgarradas en discusiones vehementes, se clavaban las púas una a otra desangrándose de pura vida.&lt;/p&gt;

&lt;p&gt;Tal era su obsesión con esos animales que realizó su tesis doctoral sobre la biología y comportamiento de los mismos. Y con más arrojo desde el día fatal, su único cometido era caminar por la nieve, retrocediendo a la infancia, recitando en susurros aquella eterna parábola.&lt;/p&gt;

&lt;p&gt;Ese invierno frío, más frío del que nadie hoy pueda recordar, tiñó la ciudad blanca de negro con el polen de la enfermedad. Los más sensatos se protegían de este cubriendo sus bocas; los que menos, cubrían sus ojos. Como más tarde supo, la madre cayó presa de ese mal. Enfermó de forma tan súbita y voraz que ni siquiera pudo despedirse de su hija, la cual, atormentada y más obcecada que nunca en el país de las púas y las distancias, subía día tras día hasta la sierra a emprender su desfile bajo cero. Golpe y nostalgia, a veces llanto, otras suspiro, comprendió que la vida no camina hacia atrás. No quedaba patria a la que escapar. Tan acertada y acorralada se supo que se avivaron las llamas del frío y sintió la vida de usar y tirar.&lt;/p&gt;

&lt;p&gt;Días antes de Navidad comenzó a observar la mella de la tristeza y la ansiedad en su complexión. En el mapa de huellas que esbozaba sobre la helada observó mechones de su cabello, que se desprendían como si fuese lo natural. Palpaba el frío, frío, siempre frío, un frío impetuoso que la arrastraba hacia ninguna parte. Caída la noche al llegar a casa, era incapaz de comer más de un par de piezas de fruta o verdura y de cerrar los ojos. 
En la mañana del 24 de diciembre no consiguió salir de la cama. Sus ojos cegados, sin motivo aparente, evitaban el sol a toda costa. Así, esa misma noche, carente de luz y compromiso, subió al coche y, de nuevo, se hizo al monte. Caminó y caminó bajo un diluvio de mil guiños celestiales hasta que no pudo más; hasta que los dedos de las manos, envueltos en lana, quedaron sin sensibilidad; hasta que la rubia tez de su cara se desgañitó bermellón; hasta el crujir de sus rodillas al abatirse arqueadas. Y cautiva de un frío ufano se hizo un ovillo allí mismo, sobre el manto de hielo, sumergiendo la cabeza entre sus piernas y respirando muy fuerte.&lt;/p&gt;

&lt;p&gt;Cuando el tenue sol del día de Navidad fue a despertarla solo encontró un montículo de pelo y ropa invernal, bajo el cual asomó con cautela un pequeño erizo, moviendo la nariz de un lado a otro, que se abrió camino entre la nieve como si esta le quemase. Y se cuenta que un lugareño lo vio alejarse a toda prisa, se acercó hasta el sitio y, extrañado, observó que aquello de entre lo que escapó era la ropa y pertenencias de la mujer, de la que no quedó otro rastro, más que su coche inerte.&lt;/p&gt;

&lt;p&gt;Investigado el caso a raudales y sin explicación coherente alguna se hizo famoso entre las gentes del lugar, y terminó por convertirse en una de esas dudosas leyendas con múltiples versiones. La más extendida fue, curiosamente, la más parecida a la realidad, la de la mujer que, desconsolada al no hallar la distancia óptima con los seres más queridos, terminó perdiéndolos y convirtiéndose en erizo para semejarse a ellos. Otra de las interpretaciones añade, además, que quien sube en Nochebuena a Sierra Nevada y camina lo suficiente, terminará por encontrarla guardada de un corro de esas criaturas. Sin rezo ni temblor estará situada entre ellas con detalle y estrategia, descubierta al fin esa distancia que nos salve. Sin sufrir el dolor desnudo de las espinas y sin sentir demasiado el frío. 
Como los erizos.&lt;/p&gt;</content><author><name>Lia Burguet</name></author><summary type="html">Al igual que su madre solía llamar a Granada la ciudad blanca, por la nieve que hasta ella derramaba la sierra y lo mucho que ambas gustaban de pasear cada recodo de esos senderos, ebrios de palidez, cada vez que llegaba la invernada. Ahora solo podía hacerlo sola, o quizás era lo único que le merecía ya la pena. Las garras de ese invierno tan oscuro se llevaron a su madre lejos, dejando tan solo el frío, y consideraba terriblemente ingrato compartir aquello con nadie más.</summary></entry><entry><title type="html">La lloca</title><link href="https://www.liaburguet.com/La-lloca/" rel="alternate" type="text/html" title="La lloca" /><published>2021-11-08T00:00:00+00:00</published><updated>2021-11-08T00:00:00+00:00</updated><id>https://www.liaburguet.com/La-lloca</id><content type="html" xml:base="https://www.liaburguet.com/La-lloca/">&lt;p&gt;Suena nel vientu una canción de despidida. Los pasos clandestinos de toos aquellos neños entá repican na so memoria. Camín a la mar unos rin, otros cuerren, otros faen chancies, otros lloren. Nos sos suaños cientos de madres quedaron mirando a la mar, cientos de madres tendieron el so brazu palantre, ensin saber discurrir bien o mal. Grana de soledá, barcu ensin vela que parte de madrugada. Nun saben dexalos dir, nin tampoco dexar que queden.&lt;/p&gt;

&lt;p&gt;Espierta Xixón, amiga de humedá y borrina, na penuria de principios del sieglu XX. Los sos sollutos ennegrecen entá más la plomiza villa, qu’augura malos presaxos. Estos, cual demoniu ansiosu por tener una alma más, encárnense nos más fráxiles.&lt;/p&gt;

&lt;p&gt;A la vera de Somió írguese una muyer, una muyer d’espresión mostia y aspeutu desesperáu. La so cara, al igual qu’el so cuerpu, esbózase n’una flacura estrema, y la tristura baña plena la so tiez. Día tres día dende va meses esta muyer entama’l so percorríu en Cimavilla y traviesa el llongu paséu a los pies de la negra arena de San Llorienzo. Y día tres día perfila les sos buelgues hasta’l fondu del llugar, hasta aquel rinconín montiegu, vecín al mar. El so únicu deséu ye fondiase a esi balcón y fundise nel ruxíu del bravu cantábricu cola inmensidá que la dexó vacía. Ellí, a lo cimero, el vientu atusa el so pelo canu, pero nunca fai volar el so desconsuelu y el so malestar. Y el so semblante mira al horizonte, horizonte atristayáu que dixebra a una madre y un fíu emigráu escontra l’otru llau del mar.&lt;/p&gt;

&lt;p&gt;¡Qué llargos y desdichaos fueron los años en qu’el so home y ella llamentáronse pola so erma soledá! En baldre rezaron porque Dios baxára-yos un ánxel del cielu, y asina dexar de mirar con rocea les bendiciones de families numberoses de la so vecindá.&lt;/p&gt;

&lt;p&gt;Y un día asocedió. Pocu podíen imaxinar que sufriríen tantu cuando a la fin llegó aquel neñu tan bellu y tan bonu, de graciosos rizos doraos, al que solo-y faltaben unes alines d’algodón nel so llombu de porzolana.&lt;/p&gt;

&lt;p&gt;Quince añinos tenía’l mio guahe cuando marchó, solía marmullar tolos díes nel mesmu sitiu dende la so vencida soledá. Asina recordaba al anxelical neñu que foi faese les Amériques de forma clandestina, evitando la llamada a files, en busca de fortuna y un mañana meyor. Y munchos lo consiguíen, pero del so retueyu pocu supo de magar, solo que l’emigrante asturianu, como tantos d’otru llugar, llevaba una vida austera. Trabayaben bien duru dos tercios del día, batallando a la esraizadura entre precaries condiciones climátiques, hixéniques y llaborales. Qué rocea sentía al nun poder comprobar si comía acaldía.&lt;/p&gt;

&lt;p&gt;Ellí cuntába-y el so pesar a les llóbregues foles del mar, que munches vegaes, violentes como llobos afamiaos, echábense-y a la cara. Y otres tantes, manses y más apacibles, miraba so eses zarraes agües, suplicando que-y lo devolvieren. Más solo algamaba a contemplar, so la turbia ocla, toos y cada unu de los díes que dende aquel en que coló foi soterrando.&lt;/p&gt;

&lt;p&gt;Mar y espíritu llucen a xuegu col cielu gris, que baxa y que mueya los cantos, que los absuerbe. Yá nin siquier escucha’l folaxe, nun hai soníu dalgunu pa ella. Tres el ruíu marítimu nun ye capaz de distinguir la mesma voz de la so alma, rota pola desidia y el dolor d’una espera que nun sabe qué esperar.&lt;/p&gt;

&lt;p&gt;Vuelve a casa de la mano de la fría lluz de la lluna. Nel llar, l’home y la güela guarecen por ella. La güela reza’l rosariu en voz baxa na cocina, sol cobertor a cuadros. Y el home, inciertu y abatíu al ver les llárimes de la so muyer, intenta animala.&lt;/p&gt;

&lt;p&gt;Mira equí, muyer, n’El Comerciu anuncien La fierecilla domada, nel Dindurra. ¡Apuru lo que pueda esti mes, y asina muerra yo de fame, xuro qu’ellí vamos!&lt;/p&gt;

&lt;p&gt;Hipoteca les sos palabres, d’esta forma, con tienra durez. Ella niégase ensin mediar palabra dalguna y zárrase a faer la cena entre sollozos. Ye ellí na cocina, nel primer caxón de la encimera, onde va a polos fósforos pa encender la vieya llámpara de gas. Entós, ente’l golor a carbón que l’escuru home siempre dexa, y los ruegos al padrenuesu que declama selemente la güela, brota de secute la llapada nel fósforu, una reblaneda. Y esta pasa a la llámpara. Allúmase la so cara y el tapiz de les paredes. De la mesma, un sentimientu templáu invade a la nuesa señora, que mira esa llapada como si diéra-y el calor que solo’l so fíu podía regala-y. Dexa la vela na mesa redonda, nel centru de la sala, y da la vuelta a cocinar. Rápida la llapada, y ensin soplíu nin aliendu, apágase.&lt;/p&gt;

&lt;p&gt;¿Qué ye esto? ¿Cómo pue ser? Neñu de la mio vida, ¿yes tu?&lt;/p&gt;

&lt;p&gt;Fála-y a la nada y al cielu ensin llograr respuesta. Pero priende de nuevu la mecha y siente qu’él la mira, siente que la quier, que la precisa.&lt;/p&gt;

&lt;p&gt;Entra al poco l’home, al escuchar ruíu estrañu, y pregúnta-y qué tantu mira naquel candil. Ella, de bona gana cúntalu. Pero l’home desprecia la maxa de la so esplicación y fai qu’entre en razón, o siquier inténtalo, escaleres parriba hasta’l cuartu. Entiende la so calamidá. Propón tranquilidá. Ufierta consuelu.&lt;/p&gt;

&lt;p&gt;Nun sufras, muyer. Foi l’únicu fíu que Dios mandónos, nun nos lo va quitar agora. Has de tener fe.&lt;/p&gt;

&lt;p&gt;A otru día, ente tantos, la rutina vuelve papala. Madruga con nervios d’aceru y antes del so camín a la mar somórguiase, esta vegada, nes conxustes de la cai Corrida. Coméntase’l conflictu de que xube’l preciu del pan nes Cuenques Mineres y les esmoliciones y enigmes de la sección Mexicanos y yanquis del Comerciu. Otros lleen el selmanariu El Quixote, faciendo bultable el severu clima de medrana y miseria.&lt;/p&gt;

&lt;p&gt;Ente l’ensame hai yá quien la señala. Xentes que nun ven nella la devoción de madre torturada, sinón xuna muyer que’l so aspeutu ruin y degaxáu crea mieu y respigos nos demás, pos refuga los sos llabores, apenes fala y nun llevanta la so mirada más que p’alzala sobro’l mar. Homes y muyeres llinguateres faen corru, ensin discreción, y entonen con malicia, Ehí va la muyerona, esa lloca que yá nun va a misa, y que desdexa al home por mirar pa la mar.&lt;/p&gt;

&lt;p&gt;Nun considera ella eses voces, tan solo va al alcuentru de la marexada, y non por postrera nin primer vegada, reza. Ella siempre reza. Llora en silenciu al recordar al so fíu escontra les fríes agües, y de nuevu, ensin perder la esperanza, estiende’l brazu p’alantre, como si asina lu pudiera atrapar. Ta arropáu por tela casi desfecha y siente la seda del vientu, un vientu caritatible antaño, y qu’agora solo afila los sos güesos y estiende les sos goyeres. Aguarda ellí sol tres sol, frente a l’azulada infinidá, suañando con acolumbrar de llueñe cualquier buque que lo traiga de regresu. Y nun se cansa de tar de pies. Nun hai dolor físicu que por un momentu pueda engañala o distrayela. Nun se da cuenta si la zona ta erma o atarraquitada. Nin-y importa si van salir les estrelles esa nueche o si va anubrise la cúpula con nublina.&lt;/p&gt;

&lt;p&gt;De nuevu, y non por mieu a la escuridá, solo al anochecer vuelve a casa. Manchó’l llargu vistíu con tierra y agua. Paez ser que’l firmamentu, con empatía, tuvo llamentándose una ratada. Moyada y tremeciendo, abrázase a sí mesma como naide yá lo fai, y camín al llar, cada persona al so alcuentru estrémase.&lt;/p&gt;

&lt;p&gt;A la so venida el vacíu de la so morada échase-y enriba. Yá nun hai xuegos nin conversaciones, yá nun hai allegría nin rises. L’home desespera nel so llabor por afalala. Ve en cada nuevu día un clavu más nel so corazón, una vieyera prematura, una vida que pocu tien yá de vida. Y ella va direuta a los fogones. Ensin dulda suxeta los fósforos y avérase a la llámpara de gas. Préndela y esa lluz naranxa da-y fuerces. Siéntese bien, siéntese refecha. Da media vuelta y la lluz apágase de sópitu.&lt;/p&gt;

&lt;p&gt;¡Ai mamina! ¡Ye’l mio neñu! El mio neñu que me fala. El mio neñu que s’alcuerda.&lt;/p&gt;

&lt;p&gt;L’home llora y arreniega al ver el so estáu. Nun sabe yá qué faer pa caltener el so xuiciu. Y refugando el raciociniu ella niégase a dir pa la cama. Queda na mesa central de la cocina, sentada n’una siella de madera, enllazada a la llámpara afogada.&lt;/p&gt;

&lt;p&gt;A les hores el sol sorpréndela ellí mesmu, col cobertor pel costazu y los fósforos nes manos. La llapada vuelve refugar la so presencia.&lt;/p&gt;

&lt;p&gt;La so madre, dende bien temprano, reza a Santa Bárbara y a Santa Rita. Pide ensin falta pol so nietu, pola so fía y pol home, qu’al par qu’ella se va esbarrumbando, más de lo que yá lo esbarrumba la mina.&lt;/p&gt;

&lt;p&gt;Nuevu día y vuelta a les andaes. Ella al so mar, a quedar ciega de tantu afitar la vista. Y dacuando xuraba y perxuraba velo ellí embaxo, chaplotiando, pidiendo ayuda. O siquier a la so alcordanza, pos al tiempu yá nun se faía cola so cara, y muncho menos cola so risa.&lt;/p&gt;

&lt;p&gt;Aquella cara, aquella voz de quien más quería, al contrariu que la llapada, apagábase, y ye qu’esta yá nun lo fixo nunca más. Siguió prendiendo la llámpara una y otra vez, y les mesmes dando la vuelta avagando que s’afogara, pero nun volvió asoceder. Dexó de sentir aquel calor, aquella tenrura qu’antes-y ufiertaba. Pero nun arrenunciaba nos sos intentos, y cada mañana, de nuevu, el sol sorprendíala. Doloríu cobertor nel llombu, fósforos nes palmes y llámpara prendida. Y lloraba, cómo lloraba.&lt;/p&gt;

&lt;p&gt;A pesar de que me faltes, fíu mio, nunca te vas. A pesar de que m’escureces, solo nes solombres relluma la nuesa lluna. Y a pesar de qu’odio esta distancia, quiérote como a naide más podría. Al mesmu infiernu a por ti diría.&lt;/p&gt;

&lt;p&gt;Asina pasaron díes y más díes. Díes ensin identidá, ensin principiu y final, ensin motivu y ensin sentíu. Tan solo eso, tan solu díes. Y a la fin, l’únicu barcu qu’ellí atracó foi’l de la noticia, males noticies. Noticies d’enfermedá y de muerte prematura pol besu venenosu de la blanca plaga. Tuberculosis.&lt;/p&gt;

&lt;p&gt;El candil de la cocina nunca volvió perecer. Y la lluz qu’arrama yá nun calece nin templa’l so tormentu. Nun volvió salir el sol, nin había lluna, abrigu, aliendu o abrazu colos qu’entrar en calor. Nun había droga d’olvidu qu’axorizara esi dolor, qu’apangara esi castigu. Nin una pequena tregua qu’aselara la falcatrúa d’aquel desdicháu destín.&lt;/p&gt;

&lt;p&gt;El xentíu asegura que la muyerona nun arramó llárima dalguna, porque yá nun-y quedaben más que desaguar. Y que, a pesar de dar por muertu al fíu, siguió faciendo’l mesmu percorríu escontra la mar, siquier un par de meses más.&lt;/p&gt;

&lt;p&gt;Entós la decadencia antoxóse en carne, y col llegar del iviernu el so corazón enfrióse. La so alma quedó xelada. Tantu, tantu xelóse por dientro, que terminó per cuayar en piedra, un día d’agua cualesquier, ellí de nuevu, naquel rinconín montiegu vecín al mar. Quedó tresformada n’una figura espectral y demacrada, como yera, cola cara bañada en traces desencaxaes pola congoxa. El so pelo al vientu y los güeyos fundíos. La ropa foliada y los pies descalzos, indiferentes yá al fríu y el mugor. Y el brazu, cola so mano suplicante, tendíu siempres escontra naide. Murnia perenne esculpida en mineral.&lt;/p&gt;

&lt;p&gt;Había quien la llamaba bruxa, y lloca, y realmente lo taba. Aquella muyerona taba lloca de dolor, pos desque’l mar engulló al so pequeñu, una inclemente medrana fíxo-y saber qu’enxamás lo volvería a algamar. Y dizse, qu’aquel que s’avera lo suficiente a esta dama, entá puede oyela llorar, mientres mirando al mar, y trazando nos sos riegos la so amargura, espera al fíu que nun va volver más.&lt;/p&gt;</content><author><name>Lia Burguet</name></author><summary type="html">Suena nel vientu una canción de despidida. Los pasos clandestinos de toos aquellos neños entá repican na so memoria. Camín a la mar unos rin, otros cuerren, otros faen chancies, otros lloren. Nos sos suaños cientos de madres quedaron mirando a la mar, cientos de madres tendieron el so brazu palantre, ensin saber discurrir bien o mal. Grana de soledá, barcu ensin vela que parte de madrugada. Nun saben dexalos dir, nin tampoco dexar que queden.</summary></entry><entry><title type="html">Morrer siendo queríu</title><link href="https://www.liaburguet.com/morrer/" rel="alternate" type="text/html" title="Morrer siendo queríu" /><published>2021-11-07T00:00:00+00:00</published><updated>2021-11-07T00:00:00+00:00</updated><id>https://www.liaburguet.com/morrer</id><content type="html" xml:base="https://www.liaburguet.com/morrer/">&lt;p&gt;Xunu de 2020&lt;/p&gt;

&lt;p&gt;Dáben-y ascu los cocos, por eso nun quería enterrase. Quería volver ser polvu, tierra, y que la espardiéramos sobro un prau verde, bien verde, el más verde al pie de la sablera.
«Acaba de morir», dixo la doctora per teléfono a metá d’abril, y sentí la mio alma fendese en dos, un mudu y cafiante glayíu de desesperanza. La mio madre morrió nel hospital sola. Yera tan vieyina que nun pudi despidime d’ella nin por mediu d’una pantalla, nun entendía les tecnoloxíes, nin taba pa elles, según dixéronme.
Nun cumplí la mio promesa, nun pudi. Y eso mancábame per dientru más que cualesquier otru pruyimientu que tuviera enxamás.
Nun puedo atalantar el calvariu que tuvo de pasar, nin saber cuál sería’l so últimu pensamientu, les sos últimes pallabres. Si taría pensando en mi, nos sos hermaninos o nel so home. Cómo asocedió esto, cómo se rompió’l mundu d’esta forma. Perdóname, ma, perdóname.
Desque morrió’l mio padre, va trenta años, taba encegolada con que si volvía a Cuadonga diba morrese. Nunca volvió, y aun así morrió igual.&lt;/p&gt;

&lt;p&gt;Agostu de 1990&lt;/p&gt;

&lt;p&gt;Hasta esi día enxamás entendí tan bien eso de que pel camín piérdense coses. Ellos perdieron el cadabre del mio padre. Tres más de la metá del percorríu, que nel mio estáu foi más llargu de lo habitual, al altor de Medina del Campu volví sentir la necesidá de güeyar pola lluna trasera del taxi, y foi entós cuando comprobé que’l coche de la funeraria yá nun nos siguía. Tantos vehículos, tantes direcciones y él yá tomó la de l’ausencia, per vegada segunda naquel inacabable día.
La mio ma, a la mio derecha, nun podía parar de llorar. Llevaba una selmana fecha un Cristu, ensin salir del hospital, ensin dormir, comiendo a remolera, y agora metida nun viaxe de más de diez hores pa soterrar al so difuntu maríu, que sumiera del mapa de carreteres. Echábase les sos trémboles y engurriaes manos a la cara, una y otra vez, papando’l pañuelu blancu, que siempres llevaba na manga, coles sos llárimes. Y la radio del taxi, operativa dende la salida, nun paraba de devolver escabrosos datos y detalles sobro unos brutales asesinatos acaecíos en Puertu Hurraco, ente lo que paecíen ser families enemigues, faía tan solo unos díes. Mentanto, la única molición del conductor yera sintonizar la emisora, que saltaba costantemente y esmorecíase colos cambeos de provincia, mientres embaíu marmullaba pallabres de plasmu. «Qué barbaridad, qué barbaridad», dicía una y otra vez.
Yo yá taba que me llevaba’l mesmu demoniu intentando que me fixera casu y detuviérase, esplicándo-y que perdiéramos al otru coche. Y más tarde que ceo aparcó a la fin n’un área de descansu de les fees tres demasiaes hores d’angustioses y respingantes narraciones, más negres que la mesma nueche, que tantu la mio madre como yo absorbimos ante la nuesa incapacidá de dormir. «Apágueme esa radio ahora mismo, haga usted el favor». Díxi-y con tola educación que me foi posible. «Perdóneme, señora, a mí es que estas cosas me ayudan a estar despierto». Yéramos los únicos n’ese inhóspito aparcamientu de tierra, inamovibles so la puerca lluz de les faroles, y fuxíamos del fríu de madrugada dientru’l coche, a mercé del silenciu. Esperamos y desesperamos, cola esperanza de ver pasar el coche de la funeraria pela carretera, y casi a los seis de la mañana decidimos siguir solos hasta Asturies, col enfotu de que siguieren les señes daes y axuntanos ellí.&lt;br /&gt;
La mio ma nun baxó del taxi en nengún momentu, pasó casi dolce hores nel asientu hasta que llegamos al pueblu, a eso de los once de la mañana. Y siguía llorando. Foi nesi momentu cuando xuré la mio promesa, y ella insistía e insistía. Dábame tanta pena que llegara asina a Castañeres, colo que fuera ella. Lloró tantes hores que’l clima solidarizóse, y bastónos posanos na pradería por qu’empezara a llover, anque nel norte l’agua nunca foi una novedá. Con solo posar un pie na yerba, les alpargates d’espartu y tela papáronseme y volviéronseme negres. Eso fíxome sentir como una completa foriata. Quién me mandaría xubir a Asturies con alpargates, anque fuera branu. Diba tantu tiempu que nun triaba la mio tierra, y yeren tan grandes la murnia y el desconciertu nel mio interior, que nun reparara neso.
Sol nublu cielu la borrina espandíase tan baxa y tan entiesta qu’apenes nos dexaba ver más allá de la nuesa casa. Tenía la sensación de tar alendando puru agua y tamién el golor de la mio infancia.
El coche aciagu nel que viaxaba’l mio padre rellucía pola so ausencia, y foi entós cuando yá nin yo mesma creíame toles pallabres d’aselu que llevaba cinco hores recitándo-y a la mio madre. Qué sensación tan horrible la de nun poder faer nada por ameyorar les coses.&lt;/p&gt;

&lt;p&gt;El viaxe Granada-Asturies foi bien curtiu, cuatro hores en total. Siguiendo los encamientos sanitarios nun avisamos a muncha xente de la nuesa llegada, y na pradería nun había naide.
Lía taba pa Uviéu, trabayando. Nunca supi sacala de Castañeres. Llegó a casa a los trés y media de la tarde, y primero que a mi abrazó la urna onde reposaba la so güela. La so relación yera intensa, casi mística. Nin siquier consiguí que xintara’l pollu con pataques que-y cociné, el so favoritu, y eso que yera bien famiona; garró a la so güela sol brazu y con Miguel y Óscar fuimos hasta’l campusantu por que se realcontrara col so home, dimpués de tantos años. Lía falába-yos y los sos güeyos grises fundíense como la escura nube n’una tormenta. Tamién visitamos les tumbes de mi tía Cova, Falu, Angelón, Emilio, Juanín ya Isabel y llimpié un pocu’l mármol con un pañu. La mio neña siguió falándo-yos y faciéndo-yos preguntes, como si fueren contesta-y, y coles mesmes empezó a llorar. Púnxose a llover.&lt;/p&gt;

&lt;p&gt;Un piñu de xente aguardaba por nós na pradería, decenes de familiares, amigos, conocíos y desconocíos. Los mios tíos Pedro y Agustín, con Aida y Manuela; Anselmo el de les vaques, qu’acababa de casase con Pilar, fía de Águeda y Antonino, de la Caleya baxa, tamién presentes; Casiu y Enol, del chigre de Santo Marina, con abondos parroquianos y les sos families; Elisa y los sos padres; Clarina, la vecina llinguatera de la casa d’enfrente; el padre Emilio, cura de Novellana; la mio tía Cova y tanta más familia y amistaes coles que nun intercambiara pallabra n’años. Menudu veloriu teníen ellí montáu, coles puertes de casa entá zarraes. Diben apaeciendo ante nós, como solombres enllutaes en metá d’esi mar de tiniebles. Los que menos baxu paragües y la mayoría a cielu abiertu, como si la humedanza d’esa fría mañana de finales d’agostu nun los calara hasta los güesos.
A lo lloñe, nel bancu de la puerta de casa, qu’el mio propiu padre pintara en xunu, delles vieyes coles sos propies tayueles traíes de casa, bien concentraes, faíen corru al par que rezaben el rosariu. Castañeres apenes llegaba a los cien habitantes y taben toos ellí. Yeren tantes persones que non solo ocupaben la nuesa pradería, sinón tamién les portalaes de les cases vecines de Cova y la de Herminio y Maripaz; tamién había xente de Santo Marina, onde nació’l mio padre; de Turón, d’Uviéu y tamién de Xixón. 
Unu a unu fueron dándonos el pésame, y lo segundo que fixeron foi preguntar ónde taba él. A la respuesta unos apavoriáronse y otros más bien enoxáronse. Munchos preguntábenme si los que lo traíen yeren xente de bien. Y yo, que yá nun tenía fuerces p’azorronar, nun supi qué responder a eso.&lt;br /&gt;
Llorando a tou llorar, como si la vida mesma fórase-y nello, cayó en brazos de la mio ma, de primeres, el so primu carnal, Falu. El reló d’oru del so padre y la gabardina gris yeren lo único que quedaba del Falín que yo recordaba de pequeña, El Raposu, como siempres lu llamaron con ciñu y picaresca. Nun tenía alcordances de velo llorar d’esa forma na mio vida entera, sinón d’un home señorosu, de bona capa, robustu y allegre. Pocu quedaba d’él entós. El cáncer de bixiga qu’acarretaba tres más de cuatro años fixera una considerable esmornia nel so físicu. Y so les guedeyes que, como tola vida, llevaba peñaes pa detrás, víase una emerxente calva que delataba la so prematura vieyera y el so malestar.
Tenía un añu más qu’el mio padre, y cuántes vegaes falóme esti últimu d’él, con voz rota y ablayada, al ver cómo toos esos años d’enfermedá, d’operaciones y de sufrimientu diben demacrándole y foliándo-y. Bien sabe Dios qu’el mio padre quería-y con llocura y nun deseyaba mal a naide, pero quién diba dici-y a él que sería Falín quien fora al so entierru y non a la inversa.
A mi, namás dar unos pasos escontra casa, averóseme Elisa, la mio amiga dende la más tienra infancia, qu’amás yera vecina cuando de pequeñes vivíamos nos plomizos Cuarteles de Turón. Más qu’una amiga siempres foi la hermana que nunca tuvi. Y ellí taba agora, faciendo tolo posible por maquillar la so cara descompuesta, pero solu con un encruz de miraes pudi velo tou, al igual qu’ella conmigo. Contenía les llárimes y sosteníame. Lloraba al mirame a los güeyos, y cuando los baxaba hasta la mio barriga volvía esibir esa ambigua sorrisa. El mio tíu Falu fixo lo mesmo cuando terminó cola mio madre, y al ve-y la cara más de cerca impresionóme lo delgada que se-y había vueltu. Tamién el so golor camudara, y agora yera ese de les persones mayores, qu’amás intensificábase cola colonia que llevaba puesta. 
Angelón y Jandro tamién taben ellí. Fixéronse pasu hasta nós, a taragaños, y al son d’esa retafila de nueves y desfeches sensaciones qu’entá naide sabía manexar. Yeren bonos amigos del mio padre, trabayaben con él na plaza de la madera de Turón. A pesar de la so eterna fama de parlladores de corazón ensin remediu, enfadáronse más que nadie col asuntu del coche de la funeraria, y el restu de los ellí presentes teníen qu’aselalos a cada poco. Los dos taben muncho más vieyos, claro, ¡cómo diben tar!, repitía pa mi mesma, al percibime cutida y con tristura pola vida y la so cadencia furiosa. Sentíme tan ayena a la mio integridá, tan apartada de la mio tierra y de los mios raigaños, dimpués de más de diez años viviendo en Granada, que quedé más abatida de lo que yá taba. Dambos averáronse hasta mi, con forzaes mires de consuelu, ya intentaron animame con pallabres pa Lía, la nieta qu’el mio padre yá nunca va conocer. Faíenme fincapié en que nun queríen veme tan escura, faciendo referencia a les prendes negres coles que vistía. «¡Ai madre, Elvira!, cómo va vistise una neña de trenta años toa de negru, dexa’l llutu pa los vieyos, nenina».
Dicíame Angelón, que como siempres, yera’l que más se les daba de graciosu. «Hombre, nun iba a venir de tiros llargos, Angelón; y treinta no, trenta y cinco ya, que se dice bien pronto». Dambos riéronse con tenrura a la mio respuesta, como si dixera una insensatez bien grave, y tamién preguntáronme por Óscar, el pequeñu de la casa. «¿Ónde dexasti al neñu y al home?». Dixéronme a sabiendes de que naquella decisión mandara solamente yo, y espliquélos con muncha pena que Miguel tenía que trabayar y qu’Óscar, con cuatro añinos namás, yera bien pequenu pa estos viaxes tan llargos y d’estancies tan curties; que diba ser xubir y baxar, yá que, nun principiu, la nuesa idea yera soterrar al mio padre y baxar pa Granada a la mesma mañana siguiente. Pero pa eso primero tenía que llegar. Asintieron más serios qu’un santu y, pa camudar rápido de tema, preguntáronme por qué nun xubía más pa la mio tierra y mentaron con notes señardoses qu’había perdíu tol acentu natal. «Como una desgraciaita», contesté dándo-yos la razón y riéndome al momentu colos güeyos fundíos en llárimes. Jandro pasóme’l brazu percima, y con unu a cada llau, xuntu con Elisa, caminamos escontra la casa como pudimos, tornando y parándonos a falar con unos que lloraben y con otros que ríen. En total tardamos más d’un cuartu d’hora en poder entrar, pos toos queríen dar el pésame, toos queríen besos y abrazos, queríen tocar la mio barriga, y tou ello na mesma pradería, ensin faer casu al orbayu.
Yá so techu, al pie del ventán de la blanca cocina, atisbé la pradería enllena d’agua y recordé cuántu-y prestaben los díes como esi. Él nun podía vivir llexos del so verde, de la pesca, del so mar y los sos cantiles de Gavieiru, ¡cómo se tresvivía por esa sablera!, lo que tenía con Gavieiru y cola so vieya barca yera pura llocura. Yeren toles coses que-y faíen ser quien yera. Por dicir verdá, cada vez que baxaba al sur con ma pa venos, pasaos yá unos díes de la so llegada percibía cómo la so frente ariábase, al igual que les sos cansaes manos, los sos finos y gastaos llabios, y hasta los sos mesmos güeyos grises, semeyando al pexe al que quiten del so hábitat natural. Y a pesar de que cola so muyer, qu’adoraba Granada, cola so fía, el so xenru y el so nietu taba más feliz qu’una perdiz, y de qu’en pocu tiempu yá se conocía a tol barriu y a les sos xentes, coles que pasaba’l ratu ente tertulies y la baraxa española, yo sabía perbién que cuntaba les hores pa echar de nuevu la caña al so cantábricu.
Pocu dimpués entró en casa la mio ma, arropada por Falu y por Cova, la so concuñada, tamién viuda por causa de la silicosis. Les dos vinieron conmigo a abrazame y a siguir llorando enriba de mi, sobremanera la mio madre, que clamiábame que nel so momentu cumpliera la mio promesa. Dimpués tornó’l so abatimientu sobre Lía. «Esta neñina, la probina, quedó ensin güelín». Y lloraba como llovía fuera.
Aurelia, la nieta adolescente de Juanín ya Isabel, bonos amigos onde los haya y cola casa más grande de Castañeres, encendió la radio namás entrar, col deséu de nun escuchar nenguna noticia sobro’l mio padre. Tábamos ensin ánimu, a Dios rogando y ensin mazu col que dar. Y asina foi, nenguna pallabra sobro él, tan solo esos asesinatos de Puertu Hurraco, una y otra vez. «Qué barbaridad, qué barbaridad», comentaba de nuevu’l taxista, al llau de la mio madre, integrándose nun llóbregu corru de señores mayores pa palicar. Y a mi, tristaya y ensin poder ensugar les llárimes de la mio madre de la mio barriga de seis meses, invadióme como un furacán una llástima enorme al imaxiname a la fía que tenía por venir, cuando fuera tan solo una neña de teta, nel so trubiecu, cola mio madre al llau, llorándo-y sobro la carina de porzolana y convirtiéndola na neña más triste del mundu.&lt;/p&gt;

&lt;p&gt;Lía nunca fala’l castellán, y tien el so méritu, porque creció en Granada. El so padre dacuando enóxase con ella, porque nun la entiende. Pero yá nun sabe falar d’otra forma. Escucha música que paez de la mio época y pásase la vida nos montes y na mar, sola o colos pocos amigos del pueblu. Nun depende de naide, apaez y desapaez, como un trasgu, como una xana.
Movió cielu y tierra pa baxar a ver a la so güela, que pasaba una temporada con nós, cuando tou asocedió, pa despidise. Nun pudo. Naide pudo. Pero ella ye fuerte, ye distinta a mi, nun hai rabia nin odiu nel so interior. Sigue falando con ella, como si entá tuviera equí, ente los xuxurios del vientu que baillen les veletes, al igual que fai col güelu que nunca conoció. Y rise de mi y llora por mi porque sabe que yo nun sé cómo perdoname. Tien trenta añinos y dacuando siento que ye más madura que yo.
Sentéme nel bancu a esperar a Elisa, ensin quitar el güeyu al mio rellumante reló, deseyando ver les aguyes xirando escontra tras. Llegó a los cinco cola boca cubierta y un enorme ramu de flores, enxamás supo apaecer coles manos vacíes. Ayudóme cola casa.&lt;/p&gt;

&lt;p&gt;A mediudía la mio madre quixo ponese a llaborar, pero Falu y Elisa consiguieron sentala, per primer vegada desque baxó del taxi, nel escañu de la cocina, yá que cocinar nun yera necesariu. Juanín ya Isabel traxeron comida como pa un reximientu. Isabel púnxose a tostar pataques. Los neños se pirraban por elles, al igual que yo. Sentéme con Anita, la fía pequena de la mio amiga Lara, na mesa de comedor de la cocina y comimos xuntes un bon puñáu con pollu guisau y un cachu de pan. Tou súpome a gloria, cuantimás por tar al llau de Anita, yá que ye verdá que la sorrisa d’una neña puede allegrar el más borrinosu de los díes.
Antes de mediudía la fina agua detúvose ya inclusive se dexó ver la lluz del sol, y la xente empezó a estendese fora de casa. Los neños esnalaron hasta la capiella, triando coles sos playeres la yerba moyada, que resplandía como un océanu de diamantes. Dientru solo quedaron los más allegaos, y yo, aprovechando que Aurelia salió a xugar coles criatures, llevanté del coxín asalmonáu, siempres puestu nel segundu pasu de la escalera, y apagué la radio. Precisaba fuxir d’eses cróniques maquiavéliques que tanta ansiedá creábenme por dientru. Depués volví al mio asientu. Siguí a los neños cola mio mirada y crucié col taxi, que permanecía solitariu nel prau, poniéndonos los nervios a flor de piel a toos. Mui cerca d’él, vía cómo Clarina, de pies, cuchicheaba con Luisa y con otra xente, a la que solo conocía de vista. Supi perbién que la tema del día yera’l paraderu del mio santu padre.
Falu averóseme col cafetín na mano y aldovinó la mio aprovecedura con solo acompañar el rumbu de la mio mirada. Quixo que pensara n’otra cosa y tamién convidóme con sinceridá a xubir más a la mio tierra. Yo fíxi-y saber qu’ente’l trabayu y tantes coses nun tenía tiempu nin de mirame al espeyu. Sentíme boba como nenguna a la mio respuesta.
Entós, y como en tantes ocasiones, quixo allegranos y amenizar l’ambiente cuntando antigües hestories nes que salía’l mio padre. A él tamién-y dolía, y cómo, pero paecía qu’el so únicu cometíu yera xuranos qu’el mio padre diba llegar. Nunca voi poder estimar cuantu fixo por nós nesos momentos tan difíciles, cuántu m’afaló. Empezó’l recital al mio llau, con pulsu firme y una voz casi poética, y les alcordances faíense reconocer por tolos presentes con solo un par de pallabres. Nun me fartucaba d’escucha-y. Y nos sentó como agua bendito, pos en toos nós reinaba la desidia d’un llibru col últimu capítulu arrincáu.
Consiguió sacanos la sorrisa de momentu al recordar sobro aquella casa, onde tantes vegaes xunimos pa festexar. «La casa de Castañeres… poco tenía qu’envidia-y a la mía». Dicía ente suerbos refiriéndose a La Ponderosa. Asina yera Falín, de mozu construyóse una casa nel monte y púnxo-y ese nome, n’honor al épicu ranchu de Bonanza. Podéis imaxinar la de fiestes qu’acoyó, llenes de candongueres, tal como siempres fueron él mesmu, Jandro, Angelón, la mio madre y tamién el mio padre. En cada verbena tiraba la casa pela ventana, sobremanera corría’l vinu, cuántu se bebió, cuánta sidra, cuántos corderos a la estaca preparáronse, cuánta xente y cuántes rises. 
El más xaraneru ensin rispia de dulda yera’l mio tíu Falu. Ello ye que de normal pasábase. El mio padre adorábalu y siempres andaba tapándolo. Nel trabayu, por casu, los llunes yera raru que llegara a la so hora, y siempres que podía inventába-y dalguna escusa. Otres vegaes yéra-y realmente difícil, pero eso a él nun-y borraba la sorrisa, al igual que nesi momentu na cocina, onde siguía faluquiando, ensin pelos na llingua mientres toos mirábamos-y con señardá.
Con gran sentimientu, yá nun sé si triste o allegre, nun podía disimular los mios güeyos aguacientos, pero por suerte, los neños que volvíen de la capiella, cola so colorida ropa fecho baldrayos de cayer pola yerba, entraron a la casa como un torbolín a por pan y tabletes de chicolate pa la merienda. Anita, que venía con ellos, traíame n’una mano unes mores y na otra una hortensia azul que llueu acabó tirada pel suelu. 
Pasaos unos minutinos los neños quixeron baxar a la sablera y a Anita faltó-y tiempu pa tirar de mi, tentándome a dir con ellos. Nada podía faeme más feliz qu’acolumbrar aquel paisaxe emblemático de Gavieiru, que tenía tan abandonáu, pero nel mio estáu, y tan ruina de fuerces decidí por quedame en casa.
Herminio y Jose, l’home de Lara y padrín d’Óscar, acompañaron a los neños a la sablera, que baxaben emburriándose ente ellos, tan contentos como si fueren montase a los caballinos. Yo solo acompañélos hasta’l camín de tierra al que se salía pela parte trasera de casa, por detrás del chabolu, y díxi-yos adiós col brazu. 
Baxar a la sablera yera toa una aventura, yá que a esta llegábase al traviés d’un pindiu llaberintu de roca y pastu, que llevaba’l so tiempu travesar. Solía baxar colos mios padres cuando tenía diez, once años. El mio padre pescaba na so barca y la mio madre tomaba’l sol na vera. Ella nunca quería bañase, tenía un gran respetu al mar. Y siempres s’asustaba cuando yo nadaba y nadaba onde l’agua cubría. Glayábame dende les piedres, ¡cómo glayaba por que saliera! Les sos voces podíen escuchase dende Oviñana. Y a la fin, cuando consiguía que saliera, ensugábame cola toalla y obligábame a comer lo que baxara, asina tenía la escusa de la dixestión por que nun volviera a l’agua siquier en dos hores. Anque nun-y faía casu, y a la hora yá taba dientru de nuevu. Ella sacrificábase por mi, mirábame y sonría.&lt;/p&gt;

&lt;p&gt;Tovía vivu d’esa mirada. Tovía recuerdo los cintos de felechos y amapoles que la mio madre enseñóme a faer. Tovía recuerdo cuando creía que los mios padres y el tiempu yeren eternos, les promeses que fixi cuando morrió él, como pasar más tiempu en Castañeres, lloñe del ruiu de la ciudá. Promeses que siempres aplacé, o que nun cumplí, como la de la mio madre.
¿Por qué güei queda siempres a la solombra de mañana?, ¿por qué esti castigu, esta soledá? Lloraba con Elisa, una en cada estremu del bancu de la puerta, frente a la vacida pradería.
«Nun ye un castigu, nun faltasti a la to promesa, nun tas sola, tan solo ye como funciona la vida», díxome.
Ella quería volver a Cuadonga, y nunca lo fixo, y morrió igual. Faltábenme ales pa volar.&lt;/p&gt;

&lt;p&gt;El mio padre llegó col ocaso. Namás escuchar al coche xubiendo pel camín de piedres saltáronseme les llárimes y vi el cielu abiertu. Al aparcar, los más airaos énte la falta de profesionalidá se ensañaron colos dos conductores, que se xustificaben en parar a dormir nun motel de carretera, a comer a mediudía, y amás, de perdese delles vegaes. Poco faltó por que Falu y Angelón pegáren-yos en mediu del prau. Pero nun hubo tiempu nin llugar, lo primero yera lo primero, y primero enterramos el so féretro nel campusantu de Castañeres y dimpués celebramos el funeral. Dada la hora y les estremes circunstancies l’orde yera inapellable. La mio madre, presa del so lloru y de too lo asocedío, optó por nun volver a ver el so cuerpu. Fui yo quien insistió en faelo, a sabiendes de que, tal que m’alvirtieron aquellos despreciables conductores, yá taba daqué descompuestu y presentaba daqué de golor. Acompañóme Falín, que m’alvertía a puntu del maréu, sosteniéndome del brazu mientres llevantaben la tapa de la caxa. Abrieron la cubierta bien despacio, ensin facer munchu ruíu, vilu y el mundu detúvose. Falín dexó escapar un sollutu y apertóme bien fuerte la mano. Eché a llorar y, de sutrucu, quixi tirame a los sos brazos, berrando por que me llevara con él. Falín detúvome a tiempu, primero que me fixera dañu na barriga, y xiróme escontra sí mesmu con dolzura por que llorara sobre’l so pechu, sobre la so fina gabardina. Asina lo fixi, y sentíme como la llapada d’una vela azotada pol vientu. Sacóme de la salita en cuanto pudo, y al veme fecha añicos, la mio madre tamién volvió llorar como una descosía. Trai un esfuerzu sobrenatural aceptar la perda de daquién que ye irremplazable. 
L’entierru foi inusual y atristuráu y, más tarde, axuntaos al son de les campanes, celebróse una misa curtia y bien sentida, enllena de rezos y llamentos que llegaben a los mios oyíos como xuxurrios de miseria y ruina.
Terminada la ceremonia muncha xente retiróse yá a les sos cases. Na nuesa, casi yá a los diez de la nueche, quedábamos unos cuantos, Jose y Lara, cola neña; Elisa y los sos padres; Cova; Juanín ya Isabel, con Aurelia; y Falu.
Salí d’eses indispensables hestories bañaes en fumarees de golor a tabacu negru, que siguíen cuntando dientru de la cocina, y sentéme sola nel verde y estelláu bancu de la mio mocedá, a la entrada. Sentíame bien rara. El cielu negru quedose tan escampláu y había tan poca lluz nel pueblu que podía güeyar cómo s’estrellaba con miles de guiños celestiales. Los grillos yá dieren empiezu al so conciertu. Sol horru de Maripaz, un par de gatos rubios dormíen sabidamente. L’aire taba puru y verde, reinaba l’aselu. Y yo, escuchando les voces cercanes d’eses persones, qu’anque nun yera consciente, yeren la mio vida entera, si nun me daba la vuelta sentía qu’el mio padre taba ellí, ente ellos. Nun quería dame la vuelta, deseyaba finxir de por vida que nun se foi al otru llau, de sópitu pero en paz, tal como se foi, mientres n’este, semara una guerra. Sentí que se llevara con él un cachu de mi, y egoísta como nenguna pa con mi mesma y tamién pa colos mios neños, yá que per un segundu, volátil ya imprecisu, deseyé convertime n’aire, como lo fixera él.
Sospiré, y mientres esos miles d’estrelles del firmamentu siguíen rellumando, contra tou pronósticu mio, Jose y Falu salieron fora y faltó-yos dame un guantazu en tola cara al veme tan ablayada. Tando casi tan rotos como yo, siendo como yeren poco tardaron en volver faeme rir, en volver faeme sentir parte d’un tou. «Nenina, tu piensa qu’una vida como la del to padre nun merez ser llorada, sinón rida», díxome Falu, mirando al frente, dende lo más fondo de la so alma, y di-y tola razón. Depués, quitóse’l so reló d’oru, al que tantu apreciu tenía, y fíxome unu de los meyores regalos de la mio vida, acompañáu de duces pallabres. «Pa ti, nenina, por que nunca te falte’l tiempu». Jose rebaxó’l sentimentalismu con una de les sos típiques chancies ensin pies nin cabeza, y de sópitu sonrimos.&lt;/p&gt;

&lt;p&gt;Solo Lía sonría, na pradería, mientres plizcaba al so hermanu por que dexara de fumar. Miguel salió a faer la compra, pos la nevera taba vacida. Y yo permanecía sentada nel coxín asalmonáu de la escalera, ensin dicir nada, ensin escuchar nada.
Al ver los siete nel mio reló d’oru, Miguel yá había vueltu y empezaron a llegar les persones convidaes, que veníen como n’una procesión. Solo Lara, que siempres foi tan viva y gayolera, diome un abrazu. Naide más. Toos queríamos pero nun debíamos.
Marcos, el nietín de Lara, apenes me saludó, pos taba embaíu colos xuegos del so teléfonu móvil. Óscar coló con Jose a fumar por detrás de casa, al pie del chabolu, con Anita y Aurelia, la única persona que vivía en Castañeres yá.
Lía falaba colos sos amigos Greta y Félix, los fíos de Aurelia. Ella quixo ser la encargada de cumplir la voluntá de la so güela, y cargaba con ella sol brazu con muncha atención y muncho ciñu.
Yá nun llovía, pero’l cielu taba bien borrinosu. Entamemos el camín escontra la sablera coles boques tapaes y gafes de sol.&lt;/p&gt;

&lt;p&gt;Presa de la vixilia, la mio ma llucía unes goyeres que se-y espardíen por tola cara. Nun consiguió dormir nada aquella nueche, y empeñábase en nun dormir tampoco nel taxi, de vuelta a Granada. Nun quería tar sola. Vía’l dolor nos sos güeyos, el mieu a lo desconocío, a la vida que nos siguía.
Diba amoriada, preguntábame si l’asfaltu de la carretera movíase enriba y embaxo, como les foles, y sintió mieu. Pero entá amoriada prefirió sentase al mio llau na parte de tras, solo por tar conmigo. Apertaba la so mano sobro la mía, tovía trestornada polos vergoñosos acontecimientos del día anterior, por ver al so home ensin un entierru dignu, ensin veloriu, perdíu y en soledá. Crució les sos manos, miróme a los güeyos y faltó-y ponese de rodiyes.
«Fía mio, cuando yo muérrame, cuando sientas que yá voi morrer, non te vaigas, por favor, quédate al mio llau pase lo que pase, nun te separes de mi, non dexes que muerra sola. A mi quemáisme, que yo nun quiero que me coman los cocos, y echáisme per un prau verde, por Gavieiru. Non te pido namás, non te voi pidir otra cosa nel restu de la mio vida, pero cuando tea echada na cama y te diga adiós, cuéyesme de la mano y nun la sueltes hasta que muerra».&lt;/p&gt;

&lt;p&gt;Yéramos dolce los que baxábamos escontra la sablera pelos caminos de tierra guardaos de castañales y cientos d’árboles más.
Pasamos por onde la serrería onde trabayaba Juanín, yá zarrada, y la mayoría santiguámonos, como si esa fuera la so otra tumba.
Caleyamos hasta’l redondín, que nos paecía perfectu para’l nuesu cometíu. A pesar de que nun lloviera munchu ese malditu añu, taba bien verde, y tamién daqué desdexáu, yá que les yerbes llegábenme hasta les rodiyes.
Ente cascoxos y formiguines triyaba les buelgues que dexé ellí mesmu na mio infancia y dexaba otres nueves, que de la mesma tamién dexaba tras. Alenté fondu y dexé llevar por esi verde húmido ya interminable, que danciaba y entonaba los sollutos de xunu al son del vientu. Mientres, a lo lloñe, reparaba nel azul y esplumosu horizonte del mar, debaxo de nós, bañáu nuna lluz naranxa desenfrenada. La mio madre taría encantada.
Separámonos unos d’otros a una distancia prudencial pa poder venos les cares. Lía taba nel centru, a un llau Óscar y a otru yo. Ella dedicó-y unes pallabres, curties, precioses y tamién allegres, como si tuviera falando con ella ellí mesmu. Foi tan duce, nunca imaxiné que daquién pudiera ser capaz d’adulzar un momentu tan amargosu. Asina ye Lía, capaz de ser feliz cola tristura. Fixo que dalgunos lloraren pero que toos sonriéramos.
Abrió la urna bien despacio y yo miré al mio alredor. Entós dexé de buscar esplicaciones. Nun yéramos munches persones, pero de la mesma sí. Los mios padres, los mios tíos, los mios amigos y munches más persones que yá nun taben, siguíen ellí. Cómo diben dise. Ellos diéronnos tou y nunca nos pidieron nada. Faltamos a les sos promeses y ellos perdonáronnos. Diéronnos el mieu, aprendimos y asina el mieu sumió. Diéronnos el mundu y morrieron solos, pero siendo queríos.
Lía dexó dir les cenices de la mio madre, qu’el vientu de Castañeres llevó formándose una especie de dibuxu nel aire, y de secute toos vimos la so alma por fin pura, llibre y arrodiada de la so familia naquel atapecer braniegu.
Silenciu. Solo entós sentíme en paz.
Quedamos ellí un ratu esfrutando del aire, del momentu, y rezando un padre’l nuesu a la mio ma, yá que sabíamos qu’ella nun quería flores, solo oraciones. Dimpués xubimos hasta casa y la xente foise, nun yera tiempu de xunta nin celebración, tan solo dexáronnos tranquilos, y la verdá que la estimemos, tantu eso como que tuvieren presentes nel últimu adiós, yá que otru día celebraríamos una misa por ella, pero esti xestu yera’l que más m’importaba.
Elisa ayudóme muncho coles maletes y la mudanza. Quedábamos con Lía, yá que la mio xubilación por fin había llegáu, y tamién el mio tiempu, quiciás tarde, sí, pero… non, nunca ye tarde. Solo faía falta una pequena reforma a la casa y una manina pintura y sería el llar perfectu que siempres foi. Ella taba como lloca de felicidá, cola sorrisa prendida nos llabios, y yo tamién.
Óscar volvía a Granada nun par de díes, él fixera ellí la so vida y eso yera xenial, amás prometimos venos siquier una vegada al mes.
El sol yá s’escondía y taba fumando cerca de la verja de la pradería, mientres Miguel preparaba la cena na cocina. Averé hasta él sigilosa, como una neña, y abracélu. Dimpués fui a faer lo mesmo con Lía, que taba nel prau de tras de la casa, mientres distrayida, soplaba unos tarriellos.&lt;/p&gt;</content><author><name>Lia Burguet</name></author><summary type="html">Xunu de 2020</summary></entry></feed>